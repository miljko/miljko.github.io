<!DOCTYPE html>
<html lang="en"
>
<head>
    <title>Pisanije - Infinite regress</title>
    <!-- Using the latest rendering mode for IE -->
    <meta http-equiv="X-UA-Compatible" content="IE=edge">
    <meta charset="utf-8">
    <meta name="viewport" content="width=device-width, initial-scale=1.0">




    <meta name="author" content="Miloš Miljković" />
    <meta name="keywords" content="Pisanije" />

    <!-- Enable latex plugin -->


    <!-- Open Graph tags -->
        <meta property="og:site_name" content="Infinite regress" />
        <meta property="og:type" content="website"/>
        <meta property="og:title" content="Infinite regress"/>
        <meta property="og:url" content="http://miljko.org"/>
        <meta property="og:description" content="Infinite regress"/>

    <meta name="twitter:card" content="summary">
        <meta name="twitter:site" content="@miljko">
        <meta name="twitter:creator" content="@miljko">
    <meta name="twitter:domain" content="http://miljko.org">

    <!-- Bootstrap -->
        <link rel="stylesheet" href="http://miljko.org/theme/css/bootstrap.aplan.min.css" type="text/css"/>
    <link href="http://miljko.org/theme/css/font-awesome.min.css" rel="stylesheet">

    <link href="http://miljko.org/theme/css/pygments/native.css" rel="stylesheet">
        <link href="http://miljko.org/theme/css/typogrify.css" rel="stylesheet">
    <link rel="stylesheet" href="http://miljko.org/theme/css/style.css" type="text/css"/>

        <link href="http://miljko.org/rss/index.xml" type="application/rss+xml" rel="alternate"
              title="Infinite regress RSS Feed"/>


    <style type="text/css">
    p {
        margin-top: 18px;
        margin-bottom: 18px;
    }
    </style>

</head>
<body>

<div class="navbar navbar-default navbar-fixed-top" role="navigation">
    <div class="container">
        <div class="navbar-header">
            <button type="button" class="navbar-toggle" data-toggle="collapse" data-target=".navbar-ex1-collapse">
                <span class="sr-only">Toggle navigation</span>
                <span class="icon-bar"></span>
                <span class="icon-bar"></span>
                <span class="icon-bar"></span>
            </button>
            <a href="http://miljko.org/" class="navbar-brand">
Infinite regress            </a>
        </div>
        <div class="collapse navbar-collapse navbar-ex1-collapse">
            <ul class="nav navbar-nav">
                        <li >
                            <a href="http://miljko.org/category/blog.html">Blog</a>
                        </li>
                        <li class="active">
                            <a href="http://miljko.org/category/pisanije.html">Pisanije</a>
                        </li>
            </ul>
            <ul class="nav navbar-nav navbar-right">
                <li><a href="http://miljko.org/archives.html"><i class="fa fa-th-list"></i><span class="icon-label">Archives</span></a></li>
            </ul>
        </div>
        <!-- /.navbar-collapse -->
    </div>
</div> <!-- /.navbar -->

<div class="container">
    <div class="row">
        <div class="col-lg-12">

            <article>
                <h2><a href="http://miljko.org/srb/2014/01/04/da-li-bih-sve-ponovo/">Da li bih sve&nbsp;ponovo?</a></h2>
                <div class="summary"><h1>Da li si zadovoljan Amerikom? Da li bi sve&nbsp;ponovo?</h1>
<p>Ovakva pitanja mi često stižu na mejl. Kratki odgovor je—da,&nbsp;apsolutno.</p>
<p>Naravno, odlaskom nisam rešio sva životna pitanja, već sam jedan skup problema zamenio drugim. Ne moram da razmišljam iz koje stranke je šef odeljenja na kome volontiram a iz koje direktor bolnice, i u kakvim su odnosima; da li će me pacijenti gledati popreko jer su lekari po definiciji ili korumpirani ili nesposobni<sup id="fnref:sposobnost"><a class="footnote-ref" href="#fn:sposobnost" rel="footnote">1</a></sup>; da li ću sa 30 godina još uvek biti na grbači roditelja, i kako <a href="http://www.politika.rs/rubrike/Pogledi-sa-strane/t45150.lt.html">odgajati sopstvenu decu u Srbiji 2013-te</a>?</p>
<p>Umesto toga, trošim vreme i novac na polaganje milion testova za licenciranje<sup id="fnref:testovi"><a class="footnote-ref" href="#fn:testovi" rel="footnote">2</a></sup> i razgovore za subspecijalizaciju<sup id="fnref:fellowship"><a class="footnote-ref" href="#fn:fellowship" rel="footnote">3</a></sup>; pacijenti me gledaju popreko jer su lekari po definiciji bezobrazno bogati; slobodnog vremena nemam puno, jer mi prosečan radni dan traje 12 sati a skoro svaki vikend trošim na manijakalno Skajpovanje sa prijateljima i porodicom<sup id="fnref:dora"><a class="footnote-ref" href="#fn:dora" rel="footnote">4</a></sup>. Po onome što sam čuo od prijatelja, pretpostavljam da bih negde u Zapadnoj Evropi u zamenu za slobodnije vikende i blizinu Srbije dobio zatvorenost prema imigrantima i ograničena mogućnost za napredovanje<sup id="fnref:usa"><a class="footnote-ref" href="#fn:usa" rel="footnote">5</a></sup>, za mene još i uz gubitak vremena na učenje još jednog stranog jezika. Sve ima&nbsp;svoje.</p>
<p>Stručni i lični izazovi ostaju: praćenje literature, pregovaranje sa pacijentima, veš mašina koja zbog koje misteriozno iskače osigurač u različitim delovima ciklusa, a savršeno radi kad dođe majstor… Ali, lepo je baviti se tim stvarima bez stalnog straha da će se država urušiti oko vas. Dodatni bonus u Americi je što je većina ljudi ili zadovoljna svojim poslom ili aktivno traži bolji, što je mnogo bolja atmosfera za život i rad od stalnog slušanja jadikovki—često potpuno opravdanih—o teškom životu ljudi oko&nbsp;vas.</p>
<p>A roditelji? Dovedite ih kod sebe gde god da ste, i čim budete mogli. Srbija <a href="http://www.youtube.com/watch?v=YBqmKSAHc6w">nije zemlja za starce</a>.</p>
<div class="footnote">
<hr />
<ol>
<li id="fn:sposobnost">
<p>Jer ko je sposoban ume to i da naplati.&#160;<a class="footnote-backref" href="#fnref:sposobnost" rev="footnote" title="Jump back to footnote 1 in the text">&#8617;</a></p>
</li>
<li id="fn:testovi">
<p>Da, <span class="caps">USMLE</span> je samo početak.&#160;<a class="footnote-backref" href="#fnref:testovi" rev="footnote" title="Jump back to footnote 2 in the text">&#8617;</a></p>
</li>
<li id="fn:fellowship">
<p>Srećom sam zbog porodične situacije bio ograničen na lokalne programe. Kolege su prosečno trošile $3-4.000 za prijavu, prevoz i smeštaj.&#160;<a class="footnote-backref" href="#fnref:fellowship" rev="footnote" title="Jump back to footnote 3 in the text">&#8617;</a></p>
</li>
<li id="fn:dora">
<p>Ostatak ode na jurcanje za Dorom.&#160;<a class="footnote-backref" href="#fnref:dora" rev="footnote" title="Jump back to footnote 4 in the text">&#8617;</a></p>
</li>
<li id="fn:usa">
<p>Ovde sam bez ikakvog prethodnog radnog iskustva završio specijalizaciju iz interne u bolnici u kojoj sam sad glavni specijalizant, a od 1. jula počinjem subspecijalizaciju iz hematologije/onkologije na <span class="caps">NCI</span>/<span class="caps">NIH</span>. Šta je <span class="caps">NCI</span> najbolje se vidi po adresi njihovog sajta: <a href="http://www.cancer.gov/">cancer.gov</a>.&#160;<a class="footnote-backref" href="#fnref:usa" rev="footnote" title="Jump back to footnote 5 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2014/01/04/da-li-bih-sve-ponovo/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2013/12/14/usmle-ponovo/"><span class="caps">USMLE</span>,&nbsp;ponovo</a></h2>
                <div class="summary"><p>Dve i po godine <a href="http://miljko.org/srb/2011/03/21/usmle">od mog prvog teksta o polaganju <span class="caps">USMLE</span>-a</a>, malo toga se promenilo. Goljan je i dalje odličan za patologiju (i više od pola Stepa 1), ali se u međuvremenu pojavila i <a href="http://www.pathoma.com">Patoma</a>. Potpuno su eliminisali dvocifreni skor jer je zbunjivao ljude. Zbog sve boljih prosečnih rezultata minimalni prolazni trocifreni će od Januara 2014. biti 192 umesto 188<sup id="fnref:skor"><a class="footnote-ref" href="#fn:skor" rel="footnote">4</a></sup>.</p>
<p>Centralni deo pripreme i dalje bi trebalo da budu fleš kartice. Android tableti i telefoni su sada mnogo dostupniji<sup id="fnref:tablet"><a class="footnote-ref" href="#fn:tablet" rel="footnote">3</a></sup>. <a href="http://ankisrs.net">Anki</a> je i dalje prvi izbor, ali <a href="http://www.bing.com/search?q=flash+card+spaced+repetition+android&amp;form=APMCS1">ne i jedini</a>. Proces je&nbsp;jednostavan:</p>
<ul>
<li>Pročitajte ovlaš poglavlje iz First&nbsp;Aid-a.</li>
<li>Za oblasti za koje je preporučen još neki (opširniji) udžbenik, pročitajte samo one oblasti iz tog udžbenika koji se spominju u First Aid-u<sup id="fnref:mmrs"><a class="footnote-ref" href="#fn:mmrs" rel="footnote">2</a></sup>.</li>
<li>Pročitajte još jednom sekundarni udžbenik, dopisujući u First Aid stvari koje mislite da treba&nbsp;zapamtiti</li>
<li>Pročitajte još jednom First Aid, podvlačeći stvari koje mislite da treba da idu na fleš kartice<sup id="fnref:kartice"><a class="footnote-ref" href="#fn:kartice" rel="footnote">1</a></sup>.</li>
<li>Napravite fleš kartice od svih podvučenih stvari iz First Aid-a, i svih stvari koje ste iz sekundarnog udžbenika ubacili u Frist&nbsp;Aid.</li>
</ul>
<p>Ako ste sve uradili kako treba, na to poglavlje First Aid-a ne bi trebalo ni da se vraćate. Već ste ga prešli tri puta, a sve što još niste zapamtili je u karticama. Proveravajte se karticama <em>svaki dan</em>, u prevozu, dok čekate u redu, na dosadnim predavanjima. Zato je bitno imati telefon ili&nbsp;tablet.</p>
<p>Dva-tri meseca pred ispit, uplatite <a href="http://www.usmleworld.com"><span class="caps">USMLE</span> World</a>, i počnite sa tim pitanjima. Kad sam poslednji put gledao, bilo ih je oko 3.000 za Step 1 i 1.800 za Step 2 <span class="caps">CK</span>. Mesec dana pred ispit uplatite neki od <a href="http://www.nbme.org/Students/sas/sas.html"><span class="caps">NBME</span> testova</a>, vidite gde ste i na šta bi trebalo da obratite više&nbsp;pažnje.</p>
<p>Sâm proces prijave za specijalizaciju se nije promenio<sup id="fnref:intervjui"><a class="footnote-ref" href="#fn:intervjui" rel="footnote">5</a></sup>. Zbog novih medicinskih fakulteta sve više Amerikanaca bira internu medicinu, ali nema ništa manje <span class="caps">FMG</span>-eva. Neki programi će uvek pre izabrati Amerikanca sa lošijim skorovima od nekoga na J1 vizi sa 260 na oba stepa, ali ne svi, čak ne ni većina. Uvek je dobro znati nekoga u bolnici u kojoj se&nbsp;prijavljujete.</p>
<p>Da li uopšte vredi dolaziti ovde, kada ima toliko problema sa primenom <span class="caps">ACA</span>?&nbsp;Apsolutno.</p>
<div class="footnote">
<hr />
<ol>
<li id="fn:kartice">
<p>To su obično suve činjenie do kojih ne možete brzo doći povezivanjem stvari koje već znate. Ako ste imalo pazili na faksu, to nikako ne bi trebalo da bude <em>ceo First Aid</em>, pošto bi dobar deo tih činjenica trebalo da vam je već ugraviran u pamćenje.&#160;<a class="footnote-backref" href="#fnref:kartice" rev="footnote" title="Jump back to footnote 1 in the text">&#8617;</a></p>
</li>
<li id="fn:mmrs">
<p>Najbolji primer za ovo je mikrobiologija i Microbiology Made Ridiculously Simple. Čitajte samo o onim organizmima koji se nalaze i u First Aid-u, što je manje od pola knjige.&#160;<a class="footnote-backref" href="#fnref:mmrs" rev="footnote" title="Jump back to footnote 2 in the text">&#8617;</a></p>
</li>
<li id="fn:tablet">
<p>Iako su Apple uređaji bolji izbor za lekare, u Srbiji su i dalje preskupi i nedovoljno podržani.&#160;<a class="footnote-backref" href="#fnref:tablet" rev="footnote" title="Jump back to footnote 3 in the text">&#8617;</a></p>
</li>
<li id="fn:skor">
<p>Naravno, efektivni minimum za strance je i dalje oko 220 ± 10.&#160;<a class="footnote-backref" href="#fnref:skor" rev="footnote" title="Jump back to footnote 4 in the text">&#8617;</a></p>
</li>
<li id="fn:intervjui">
<p>Ove godine i ja intervjuišem gomilu kandidata. Više o tome čim se završi ceo proces, sredinom marta.&#160;<a class="footnote-backref" href="#fnref:intervjui" rev="footnote" title="Jump back to footnote 5 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2013/12/14/usmle-ponovo/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2013/10/05/peti-oktobar-2013/">Peti oktobar&nbsp;2013</a></h2>
                <div class="summary"><p>Jutros sam ustao kad i Dora. Nije mogla da spava—zubi, valjda—pa sam je sinoć oko 11 smestio kod sebe u krevet. Ivana se tada još nije bila vratila sa posla, a kada smo se probudili već je bila otišla. Tako to ide sa&nbsp;dežurstvima.</p>
<p>Skajp uz doručak. Dora demonstrira svoj novostečeni ataksični hod (pra)bakama i dekama. Između poziva bacim pogled na Blic: imovinske karte ministara. Toma Jovanović je ministar?! Pre devet godina polagao sam kod njega fiziologiju. Ispit sam spremao četiri meseca. Posle pet minuta: <em>Može devet?</em> Može! Više vremena je proveo pričajući o tome kako je upoznao svoju suprugu. I ona je kod njega odgovarala, ako se dobro&nbsp;sećam.</p>
<p>Toma Jovanović je ministar?&nbsp;Prosvete?!</p>
<p>Idemo u šetnju parkom, na hibridnom trotinetu/kolicima, poklon od strica. Stric sad radi u Roterdamu. Otišao je kad je izgubio posao—ili je beše dao ostavku?—u Novom Sadu. U parku se sprema neko venčanje. Na jednom od travnjaka razapet šator. Izlaze dve devojke u&nbsp;sariju.</p>
<p>Dora je posle šetnje umorna. Dok drema instaliram kapiju za stepenište, dečije brave za fioke i ormariće. Ne sećam se da su moji roditelji to nameštali kad smo brat i ja prohodali. Opet, na sudskoj smo pričali koliko je kod nas skučajeva dece koja gutaju kaustične&nbsp;rastvore.</p>
<p>Nismo imali ni sedište za auto. Doduše, nismo imali ni auto dok nisam napunio 8-9&nbsp;godina.</p>
<p>Sad imam auto koji sam plato manje od iPad-a na kome ovo kucam. Mobilni telefon mi čita otisak prsta. Od kuće mogu da pogledam <span class="caps">MRI</span> pacijenta koji sam naručio pre manje od 12&nbsp;sati.</p>
<p>Nego, peti oktobar. <a href="http://www.rasakarapandza.com/random/?p=151">Ovo je najbolji tekst koji ćete o tome pročitati</a>. Ako još uvek imate sumnji, zamislite svet u kome se 11. septembar desio pre 5.&nbsp;oktobra.</p>
                    <a class="btn btn-default btn-xs" href="http://miljko.org/srb/2013/10/05/peti-oktobar-2013/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2013/10/02/sta-se-desava-u-vasingtonu/">Šta se dešava u&nbsp;Vašingtonu</a></h2>
                <div class="summary"><p><em>Napomena: američku političku scenu pratim koliko i kriket—znam šta je, čujem kolege kako pričaju o tome, i vidim poneki prilog na <span class="caps">CNN</span>-u, jedinom kanalu na <span class="caps">TV</span>-u u lekarskoj&nbsp;prostoriji.</em></p>
<p>Republikanci su se preračunali. Obamaker<sup id="fnref:ACA"><a class="footnote-ref" href="#fn:ACA" rel="footnote">1</a></sup> je izglasan dva puta—jednom u Kongresu, drugi put kada je Obama dobio drugi mandat a demokrate povećale većinu u Senatu. Sada misle da državnu upravu mogu držati kao taoca, dok se ne desi šta? Obama odloži sprovođenje zakona na godinu dana? Ha ha&nbsp;ha.</p>
<p>Valjda su se nadali da će novo individualno zdravstveno osiguranje biti spektakularan promašaj, i da će desetine miliona razočaranih i još uvek neosiguranih Amerikanaca vilama i bakljama krenuti na Belu kuću. Onda bi Bejner, Rajan i Bahmanova<sup id="fnref:gop"><a class="footnote-ref" href="#fn:gop" rel="footnote">2</a></sup> zajedno stali pred mikrofon i rekli <em>U-ta-ta</em> dok se demokrate ritualno samo-spaljuju isped&nbsp;Kapitola.</p>
<p>Na njihovu žalost, <em>nešto</em> je u glavama ljudi uvek bolje nego <em>ništa</em>, vesti su pune naslova o deci sa rakom koja ne mogu da počnu hemoterapiju jer je državni <span class="caps">NIH</span> zatvoren, tik iznad članaka o siromašnim invalidima koji prvi put posle 20 godina mogu da se osiguraju, a utisak koji republikanci sami potvrđuju je da su baš oni odgovorni za zatvaranje federalnih ustanova kako bi zaštitili zemlju od zlog i nedopečenog&nbsp;Obamakera.</p>
<p>Bejner verovatno proklinje dan kada su braća Koch rešila da sponzorišu/oforme ultra-desne <em>Tea Party</em> republikance. Za par dana ili nedelja skupiće dovoljno umerenih republikanskih kongresmena da se odblokira budžet i podigne granicu zaduživanja, i možda dobiti neki minimalni ustupak u vidu ukidanja nekog minornog poreza na medicinsku opremu. Obama 3, <span class="caps">GOP</span>&nbsp;0.</p>
<div class="footnote">
<hr />
<ol>
<li id="fn:ACA">
<p>Affordable Care Act—<span class="caps">ACA</span>—je zakon koji, između ostalog, propisuje obavezno zdravstveno osiguranje za sve Amerikance. Onima koji do sada nisu mogli da ga dobiju, jer im ga poslodavac ne omogućuje a suviše su mladi za državno osiguranje i suviše bolesni za individualno privatno, obezbeđene su povoljne polise koje delom subvencioniše federalna vlada a delom pojedinačne države. Što se mene kao interniste i budućeg onkologa tiče, ovo je sjajno. Više osiguranih znači manje glavobolja za nas i pacijente, manje uplakanih morbidno gojaznih sredovečnih žena koje ne mogu da priušte zamenu kolena, i možda malo više posla za socijalne radnike koji će sada umesto sleganja ramenima moći da pomognu ljudima da nađu kakvo-takvo osiguranje.&#160;<a class="footnote-backref" href="#fnref:ACA" rev="footnote" title="Jump back to footnote 1 in the text">&#8617;</a></p>
</li>
<li id="fn:gop">
<p>Za neupućene u američku političku scenu—prvi je nakvarcovani, umereni i potpuno impotentni <em>Speaker of the House</em>, iliti predsednik donjeg doma Kongresa koji nema nikakvu kontrolu nad ultra-desnim krilom; Pol Rajan im je mlada nada koja pokušava da ima dobre odnose sa svima i bude glas razuma—dok ne otvori usta i pokaže da nema pojma o čemu govori; Mišel Bahman je njihova Nataša Jovanović, samo za dlaku fotogeničnija.&#160;<a class="footnote-backref" href="#fnref:gop" rev="footnote" title="Jump back to footnote 2 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2013/10/02/sta-se-desava-u-vasingtonu/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2013/03/07/sneg/">Sneg</a></h2>
                <div class="summary"><p>Živi smo, i zdravi. Suvi,&nbsp;nezavejani.</p>
<p>Juče je izgledalo kao da će biti šest metara snega, i da ćemo po drugi put u šest meseci ostati zatvoreni u bolnici zbog lošeg vremena. Tačnije, tako se činilo svakome ko je gledao <span class="caps">TV</span>, kao jedan od naših šefova koji je na posao došao u 3 ujutru da bi stigao pre mećave. Sledeća četiri sata nakon toga proveo je u čišćenju kancelarije, a nakon posla je uredno otišao kući kolima kao i svi&nbsp;ostali.</p>
<p>Bolnica je pretila da će proglasiti još jedan <em>code yellow</em>&#8212;-naredbu svim zaposlenima u bolnici da ne izlaze, i svima koji tek treba da dođu na posao da sačekaju da prevoz dođe po njih. Otkazali su kliniku i nastavu za studente. Rekli su nam da ponesemo zalihe za slučaj da moramo da&nbsp;prenoćimo.</p>
<p>Na kraju se nije desilo ništa. Sneg je padao par sati pa se otopio kao da ga nije ni bilo, nije se čuo <em>code yellow</em>, a vreme danas je pravo prolećno. Tako da, bez&nbsp;brige.</p>
                    <a class="btn btn-default btn-xs" href="http://miljko.org/srb/2013/03/07/sneg/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2012/11/18/zadovoljan-pacijent-je-mrtav-pacijent/">Zadovoljan pacijent je mrtav&nbsp;pacijent</a></h2>
                <div class="summary"><p>Američko zdravstvo opsednuto je anketiranjem svojih korisnika. Nakon svake posete urgentnom centru ili hospitalizacije, pacijentima na kućnu adresu stiže povelika anketa (<a href="http://www.hcahpsonline.org/Files/1HCAHPS%20V7%200%20Appendix%20A%20-%20HCAHPS%20STANDARD%20Mail%20Survey%20Materials%20(English)%20March%202012.pdf">pdf</a>) sa preko 20 pitanja&#8212;-od toga koliko im je često sestra praznila nošu i govorila koje im lekove tačno daje, do ocene opšteg kvaliteta bolnice, od 0 do 10. Bilo bi simpatično da od oktobra ove godine nije postalo direktno vezanu za količinu novca koje Medicaire isplaćuje bolnici za datu uslugu&#8212;-bolnice sa zadovoljnijim pacijentima dobijaju više&nbsp;para.</p>
<p>Šta je tu loše? Pre nekoliko meseci, a dosta godina nakon što je doneta odluka o povezivanju zadovoljstva i isplate, <a href="http://archinte.jamanetwork.com/article.aspx?articleid=1108766">pokazalo se</a> da su više ocene povezane sa većim brojem hospitalizacija, većim troškovima zdravstvene nege i propisanih lekova, i&#8212;-eto ti ga sad&#8212;-povećanom smrtnošću. Zadovoljni pacijenti su oni koji dobijaju narkotike svaki put kad ih zatraže<sup id="fnref:1"><a class="footnote-ref" href="#fn:1" rel="footnote">1</a></sup>, uspeju da izdiktiraju svojim lekarima kod koga da ih upute i koje sve procedure da izvedu da bi se eliminisala sumnja za postojanje svake moguće bolesti i stanja koje im je <a href="http://www.kevinmd.com/blog/2012/07/dr-google-medical-student-google.html">Dr. Gugl</a>&nbsp;izlistao.</p>
<p>Elem, videh da je danas pušten u rad inspirativno nazvan sajt <a href="http://www.kakavjedoktor.org/">Kakav je doktor?</a>. Liči na par <a href="http://www.healthgrades.com/">američkih</a> <a href="http://www.ratemds.com/">uzora</a>, sa dodatnim naglaskom na korupciju&#8212;-pretpostavljam da je <span class="caps">USAID</span> zbog toga odlučio da bude jedan od&nbsp;sponzora.</p>
<p>Mislim da je ceo koncept gubljenje vremena. Ideja je plemenita, izvedba sasvim korektna, ali glavni korisnici zdravstvenog sistema u Srbiji nisu baš strastveni korisnici Interneta. Pretpostavljam da bi uz ogromnu medijsku kampanju koja bi bila nešto više od priloga u 28. minutu Dnevnika par deka i baka moglo da pita unuke da ocene njihovu finu doktorku u domu zdravlja, ali teško da bi to mogao biti dovoljan uzorak. Sve i da svako oceni svog izabranog lekara<sup id="fnref:2"><a class="footnote-ref" href="#fn:2" rel="footnote">2</a></sup>, područje koje domovi zdravlja obuhvataju obično je dovoljno malo da se u zajednici već zna ko je kakav. O specijalistima se manje zna jer pokrivaju veće područje, ali pacijenti već imaju dovoljno problema da dobiju uput za ustanovu koju žele&#8212;-izbor specijaliste je za većinu mislena&nbsp;imenica.</p>
<p>Čak i ovde, gde je uz pristojno osiguranje sasvim moguće ići direktno izabranom specijalisti bez ikakvog uputa, i gde se na Internetu ocenjuju svi, od stolara do gradonačelnika, pitanje ovakvo direktnog i otvorenog ocenjivanja lekara je <a href="http://www.nytimes.com/2012/03/10/your-money/why-the-web-lacks-authoritative-reviews-of-doctors.html?pagewanted=all">kontroverzna tema</a>. Izgleda da je situacija slična <a href="http://www.worldcrunch.com/culture-society/the-pluses-and-perils-of-patients-grading-doctors-on-the-internet/germany-doctors-internet-grades/c3s9542/#.UKlYGeSRR2A">i u Nemačkoj</a>. Na žalost ili sreću, mislim da u Srbiji ima još manje šansi da&nbsp;zaživi.</p>
<p>Ostaje mogućnost prijave korupcije kao jedina upotrebljiva funkcija sajta. Pozdravljam, podržavam, i nadam se da će biti u širokoj upotrebi. Bez&nbsp;sarkazma.</p>
<div class="footnote">
<hr />
<ol>
<li id="fn:1">
<p>Više o pritisku na lekare da propisuju narkotike zavisnicima <a href="http://www.nejm.org/doi/full/10.1056/NEJMp1208498">u ovom sjajnom <span class="caps">NEJM</span> članku</a>&#160;<a class="footnote-backref" href="#fnref:1" rev="footnote" title="Jump back to footnote 1 in the text">&#8617;</a></p>
</li>
<li id="fn:2">
<p>/lekarku&#160;<a class="footnote-backref" href="#fnref:2" rev="footnote" title="Jump back to footnote 2 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2012/11/18/zadovoljan-pacijent-je-mrtav-pacijent/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2012/10/10/prirodno/">Prirodno</a></h2>
                <div class="summary"><p>U poslednjih par dana, dvoje ljudi čije pisanje redovno pratim iznelo je slične zablude po pitanju ishrane. Prvo, <a href="http://markbittman.com/" title="Mark Bittman">Mark Bitman</a>, gastronom i kolumnista <span class="caps">NYT</span>, o <a href="http://annals.org/article.aspx?articleid=1355685" title="Stanford study">ovoj meta-analizi</a> koja kaže da organska hrana nije ništa hranljivija od&nbsp;konvencionalne:</p>
<blockquote>
<p>How can something that reduces your exposure to pesticides and antibiotic-resistant bacteria not be “more nutritious” than food that&nbsp;doesn’t?</p>
<p>Because the study narrowly defines “nutritious” as containing more vitamins. Dr. Dena Bravata, the study’s senior author, conceded that there are other reasons why people opt for organic (the aforementioned pesticides and bacteria chief among them) but said that if the decision between buying organic or conventional food were based on nutrients, “there is not robust evidence to choose one or the other.” By which standard you can claim that, based on nutrients, Frosted Flakes are a better choice than an&nbsp;apple.</p>
</blockquote>
<p>(via <a href="http://opinionator.blogs.nytimes.com/2012/10/02/that-flawed-stanford-study/?ref=opinion">That Flawed Stanford Study - NYTimes.com</a>)</p>
<p>Hana Kazanović a.k.a. Cyber Bosanka, o bosanskim ekvivalentima Frosted&nbsp;Flejksa:</p>
<blockquote>
<p>U principu smatram da sve što je nastalo u laboratoriji nije zdravo za jelo, a posebno da nije preporučljivo za djecu koja rastu i razvijaju se. Slatkiš je zaista presladak (tu sam se složila sa Draganom nakon što sam ga probala) i ne obiluje zdravim sastojcima. Garantujem da svako od nas u kuhinji može napraviti puno zdraviji i ukusniji kolač za dijete, od prirodnih&nbsp;sastojaka.</p>
</blockquote>
<p>(via <a href="http://www.bosanka.net/slatkisi-koji-se-reklamiraju-na-sve-strane-najcesce-i-nisu-bas-zdravi-kako-djecu-sacuvati-od-njih/#more-4652">Slatkiši koji se reklamiraju na sve strane najčešće i nisu baš zdravi. Kako djecu sačuvati od njih? | Cyber Bosanka - Hana Kazazović</a>)</p>
<p>Oboje izgleda jako drže do <em>prirodne</em> i <em>zdrave</em> hrane&#8212;dva efemerna pojma koja u glavama ljudi obično idu ruku pod ruku i za koje će svako lako dati primere&#8212;spanać je i prirodan i zdrav, Tviks nije ni jedno od ta dva. Osim, naravno, za dijabetičara u hipoglikemijskoj krizi koji je na varfarinu zbog atrijalne fibrilacije&#8212;sav taj šećer u Tviksu će itekako pomoći, vitamin K u spanaću koji poništava dejstvo varfarina baš i neće. Ili, još jednostavnije: šta biste od ta dva preporučili nekome ko je gladan i <em>alergičan na spanać</em>. Pojam <em>zdrave hrane</em> je, kao i skoro sve drugo u medicini, potpuno&nbsp;relativan.</p>
<p>Pretpostavka je onda da većina ljudi pod pojmom &#8220;zdrava&#8221; podrazumeva hranu sa što više vitamina i minerala, a što manje kalorija i, naravno, bez stvari za koje se zna da izazivaju ili doprinose bolesti&#8212;pesticida, antibiotika, dokazanih kancerogena&#8230; Ono što je Bitmana pogodilo a što je stanfordka studija pokazala je da se po prvoj stavci, količini hranljivih materija, organska hrana ne razlikuje od konvencionalne. Ova druga, odsustvo štetnih materija, nije&nbsp;proveravana.</p>
<p>Iskaču dva pitanja: da li materije koje u laboratoriji date u mega-dozama mogu sa izazovu rak kod, recimo, pacova, smeju da se nađu u ljudskoj ishrani; i da li možemo biti 100% sigurni da su baš svi sastojci propisno ispitani? Za oba je ključno poverenje, u nauku uopšte koja kaže da je život sam po sebi kancerogen i da je sve pitanje količine i umerenosti pa daje maksimalno dozvoljene koncentracije; u proizvođače koji garantuju da je ono što je na etiketi zaista i u pakovanju; u državnu regulativu i konkretnu laboratoriju koja treba da ispita dati uzorak hrane na ispravnost. Nešto mi govori na to nije ono o čemu su Bitman i Sajber Bosanka prvenstveno&nbsp;mislili.</p>
<p>Biće da je ključ u onome <em>prirodno</em>. Prirodnost hrane je za većinu ljudi, pretpostavljam, njena blizina primarnom, neobrađenom obliku. Jednostavno je utvrditi da su voće, povrće i neobrađeno meso <em>prirodni</em>, a Snikers i Smoki ne. Naravno, u pitanju je kontinuum&#8212;Pringles čips je većini manje prirodan od Čipsija sa ukusom pice<sup id="fnref:1"><a class="footnote-ref" href="#fn:1" rel="footnote">1</a></sup>, a ovaj opet manje prirodan od običnog slanog. Gde će neko datu hranu postaviti na taj kontinuum je, međutim, subjektivno i zavisi od njegove/njene upoznatosti za procesom prerade&#8212;pšenično brašno je nama verovatno prirodnije od <a href="http://en.wikipedia.org/wiki/Tapioca" title="Tapioca - Wikipedia, the free encyclopedia">tapioke</a>, ali ne i nekome iz dubine&nbsp;Amazona.</p>
<p>Savremena prehrambena industrija i način na koji pripremaju hranu i obeležavaju sastojke dodatno udaljavaju kornisnika od primarnog izvora. <span class="caps">EU</span> je sa svojim <a href="https://en.wikipedia.org/wiki/E_number" title="E number - Wikipedia, the free encyclopedia">&#8220;E brojevima&#8221;</a> dodatno zakomplikovala stvar i dala novu zanimaciju teoretičarima zavere&#8212;svako zna za ljutu papriku, neko zna da je ljutina u njoj od kapseicina, ali šta je kog đavola <a href="https://en.wikipedia.org/wiki/E160c" title="Paprika oleoresin - Wikipedia, the free encyclopedia">E160c</a>?</p>
<p>Šta onda kupovati? Možete se držati onog Polanovog: <a href="http://www.nytimes.com/2007/01/28/magazine/28nutritionism.t.html?pagewanted=all&amp;_r=0" title="Unhappy Meals - Michael Pollan - New York Times">&#8220;Jedite hranu. Ne previše. Uglavnom biljke.&#8221;</a> gde pod &#8220;hranom&#8221; podrazumeva nimalo ili minimalno procesuirane proizvode<sup id="fnref:2"><a class="footnote-ref" href="#fn:2" rel="footnote">2</a></sup>, ali isključivo da biste sebi uštedeli vreme pri kupovini a ne kao garanciju <em>prirodnosti</em><sup id="fnref:3"><a class="footnote-ref" href="#fn:3" rel="footnote">3</a></sup> i <em>zdravlja</em>. Neko može pratiti njegova pravila i završiti samo na nutrijensima-siromašnom krompiru i pirinču, dok dosta prerađene hrane na kojoj smo odrasli (Plazma keks) ne bi bilo obuhvaćeno iako sadrži sasvim dovoljno vitamina i minerala. Ova pravila su zgodna heuristika za brzo biranje (verovatno) dobre hrane sa minimalnim rizikom od izlaganja nepoznatim i/ili potencijalno štetnim materijama, ali nisu nikakva garancija zdravlja i kvaliteta. Jer i pored svih vaših najboljih namera, onaj skroz domaći kolač koji ste kod kuće napravili od organskog belog brašna, domaćih jaja, organskog bezmesnog mleka bez antibiotika i hormona rasta, i prirodnog šećera od trske sa male <a href="https://en.wikipedia.org/wiki/Fairtrade_certification" title="Fairtrade certification - Wikipedia, the free encyclopedia">Fertrejd</a> plantaže na Ekvadoru<sup id="fnref:4"><a class="footnote-ref" href="#fn:4" rel="footnote">4</a></sup> imaće jednaku nutricionističku (bez)vrednost kao Barni čokoladica<sup id="fnref:5"><a class="footnote-ref" href="#fn:5" rel="footnote">5</a></sup>.</p>
<div class="footnote">
<hr />
<ol>
<li id="fn:1">
<p>Kad smo kod toga: šta je kog đavola ukus pice?! Različiti proizvođači stavljaju drugačije stvari, ali im je nešto zajedničko&#8212;preslano, sa naznakama paradajza i origana.&#160;<a class="footnote-backref" href="#fnref:1" rev="footnote" title="Jump back to footnote 1 in the text">&#8617;</a></p>
</li>
<li id="fn:2">
<p>Dobro pravilo je ne više od pet izlistanih sastojaka na kutiji, ako uopšte morate da kupite nešto što dolazi u pakovanju.&#160;<a class="footnote-backref" href="#fnref:2" rev="footnote" title="Jump back to footnote 2 in the text">&#8617;</a></p>
</li>
<li id="fn:3">
<p>Još jedna stvar sa tim &#8220;prirodnim&#8221;: gde smestiti med? Po čemu su to pčele specijalne da je ono što one naprave prirodno, a što naprave ljudi nije. Da li su mravinjaci i ptičja gnezda prirodne ili veštačke tvorevine? Da li su ljudi deo prirode ili ne, jer ako jesu onda su i sve stvari koje proizvedu&#8212;prirodne.&#160;<a class="footnote-backref" href="#fnref:3" rev="footnote" title="Jump back to footnote 3 in the text">&#8617;</a></p>
</li>
<li id="fn:4">
<p>Ali, budimo realni, da li je <em>vaša</em> mama toliko vodila računa o sastojcima kad vam je pravila domaće galete.&#160;<a class="footnote-backref" href="#fnref:4" rev="footnote" title="Jump back to footnote 4 in the text">&#8617;</a></p>
</li>
<li id="fn:5">
<p>Neko bi rekao: da, ali bar ne zadrži <a href="https://en.wikipedia.org/wiki/High-fructose_corn_syrup" title="High-fructose corn syrup - Wikipedia, the free encyclopedia"><span class="caps">HFCS</span></a> (ili u bosanskoj varijanti, izgleda, glukozo-fruktozni sirup). Ovo zaslužuje, i dobiće, poseban tekst, ali kome ide engleski može baciti pogled na <a href="http://www.sciencebasedmedicine.org/index.php/the-sweetener-wars-hfcs-strikes-back/" title="Science-Based Medicine » The Sweetener Wars – HFCS Strikes Back">ovaj odličan članak</a>.&#160;<a class="footnote-backref" href="#fnref:5" rev="footnote" title="Jump back to footnote 5 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2012/10/10/prirodno/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2012/10/06/da-li-su-medicinski-kongresi-prevazidena-stvar/">Da li su medicinski kongresi prevaziđena&nbsp;stvar?</a></h2>
                <div class="summary"><p>Za Srbiju ne znam<sup id="fnref:1"><a class="footnote-ref" href="#fn:1" rel="footnote">1</a></sup>, ali ovde postaju sve manje&nbsp;bitni.</p>
<p>Za kontinuiranu edukaciju svaka pristojna zdravstvena ustanova održava nedeljna predavanja. Manje bolnice i privatne prakse šalju ljude na lokalne 2-3 časovne putujuće seminare u organizaciji strukovnih udruženja, ili se jednostavno <a href="http://www.medscape.org/" title="Medscape Education (CME and Other Learning Activities)">uloguju na Medskejp</a>.</p>
<p>Sad, informacije koje se tamo dobiju nisu uvek najsvežije. Donedavno, svako ko nije imao vremena i/ili para da izlista svih <a href="http://duckduckgo.com/?q=big%20five%20medicine%20journals+site:www.hello.nhs.uk" title="big five medicine journals site:www.hello.nhs.uk at DuckDuckGo">pet velikih časopisa</a>&#8212;-znači svi&#8212;-imao je dve opcije: da ode na kongres, ili na &#8220;edukativni&#8221; ručak/večeru, oba finansijski podržana od strane farmaceutskih kuća. Kome nije do svega onog što veliki kongres podrazumeva, a što je Ivan naveo u svom blogu, bira besplatan ručak. Koji, naravno, nikako nije besplatan jer vam predstavnici <a href="http://www.amazon.com/gp/product/0865478007?ie=UTF8&amp;keywords=Bad%20pharma&amp;qid=1349546445&amp;ref_=sr_1_1&amp;sr=8-1" title="Bad Pharma: How Drug Companies Mislead Doctors and Harm Patients: Ben Goldacre: 9780865478008: Amazon.com: Books">Velike Farme</a> dobrim delom serviraju, hm, <em>poluistine</em>. Čak i na dobro organizovanim <em>pharma free</em> kongresima postoje manje ili više dobronamerni istraživači željni da predstave preliminarne rezultate koji nikada neće biti objavljeni. Ili, kako je to rekao jedan pametan Grk<sup id="fnref:2"><a class="footnote-ref" href="#fn:2" rel="footnote">2</a></sup>:</p>
<blockquote>
<p>Large professional meetings, as they are currently run, may really be the best there is in modern medicine—as many sales departments of the pharmaceutical and biotechnology industry and most hotel managers would argue. However, if there is uncertainty and equipoise about the utility or lack thereof of medical congresses, it may be time to perform formal studies to assess what types of meetings or other methods for research dissemination and education work best in training excellent physicians, improving medical care, and controlling cost. The next step probably would be to randomize the first&nbsp;meeting.</p>
</blockquote>
<p>(via <a href="http://jama.jamanetwork.com/article.aspx?articleid=1105123"><span class="caps">JAMA</span> Network | Are Medical Conferences Useful? And for Whom?</a>)</p>
<p>Iskusniji od mene su <a href="http://casesblog.blogspot.com/2008/04/5-tips-to-stay-up-to-date-with-medical.html" title="CasesBlog - Medical and Health Blog: 5 Tips to Stay Up-to-Date with Medical Literature">još odavno</a> dali <a href="http://www.pbfluids.com/2012/04/nephrologists-guide-to-twitter.html" title="Precious Bodily Fluids: The nephrologist's guide to Twitter">svoje savete</a> o tome kako biti u toku. Koje podkastove slušam <a href="http://miljko.org/2012/07/22/sta-slusam-dok-perem-sudove" title="Šta slušam dok perem sudove — Intern">već znate</a>, blogove i tviter naloge ću uskoro izlistati, ali su prethodna dva linka i više nego&nbsp;dovoljni.</p>
<div class="footnote">
<hr />
<ol>
<li id="fn:1">
<p><a href="http://inikolic.blogspot.com/2012/10/kongres.html" title="Medblog: Kongres!">Ivan misli da nisu.</a>&#160;<a class="footnote-backref" href="#fnref:1" rev="footnote" title="Jump back to footnote 1 in the text">&#8617;</a></p>
</li>
<li id="fn:2">
<p>Dr. Džon Joanidis. Preporuka za sve što je do sada objavio, naročito <a href="http://www.ncbi.nlm.nih.gov/pmc/articles/PMC1182327/" title="Why Most Published Research Findings Are False">ovaj rad</a>.&#160;<a class="footnote-backref" href="#fnref:2" rev="footnote" title="Jump back to footnote 2 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2012/10/06/da-li-su-medicinski-kongresi-prevazidena-stvar/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2012/10/06/koliko-su-americki-lekari-zadovoljni-svojim-poslom/">Koliko su američki lekari zadovoljni svojim&nbsp;poslom?</a></h2>
                <div class="summary"><p>Izgleda, <a href="http://www.healthleadersmedia.com/content/PHY-284829/6-in-10-Physicians-Would-Quit-Today" title="6 in 10 Physicians Would Quit Today">ne</a> <a href="http://archinte.jamanetwork.com/article.aspx?articleid=1351351#.UGRyNDlCoVk.twitter" title="JAMA Network | Archives of Internal Medicine | Burnout and Satisfaction With Work-Life Balance Among US Physicians Relative to the General US PopulationBurnout and Satisfaction With Work-Life Balance">previše</a>:</p>
<blockquote>
<p><span class="dquo">&#8220;</span>We found that 60% said they would retire today if given the opportunity. What was worrisome is that this is up from 45% in 2008,&#8221; Walker says. &#8220;We also know from the survey that we disaggregated it into certain categories, 47% of physicians under 40 said they would retire today if given the&nbsp;opportunity.&#8221;</p>
</blockquote>
<p>(via <a href="http://www.healthleadersmedia.com/page-3/PHY-284829/6-in-10-Physicians-Would-Quit-Today">HealthLeaders Media</a>)</p>
<blockquote>
<p>Compared with a probability-based sample of 3442 working <span class="caps">US</span> adults, physicians were more likely to have symptoms of burnout (37.9% vs 27.8%) and to be dissatisfied with work-life balance (40.2% vs 23.2%) (P &lt; .001 for both). Highest level of education completed also related to burnout in a pooled multivariate analysis adjusted for age, sex, relationship status, and hours worked per&nbsp;week.</p>
</blockquote>
<p>(via <a href="http://archinte.jamanetwork.com/article.aspx?articleid=1351351">Archives of Internal Medicine | Burnout and Satisfaction With Work-Life Balance Among <span class="caps">US</span> Physicians Relative to the General <span class="caps">US</span> Population</a>)</p>
<p>Prvi članak je komentar na <a href="http://www.physiciansfoundation.org/uploads/default/Physicians_Foundation_2012_Biennial_Survey.pdf" title="PDF">ovu anketu</a> (pdf) preko 13.000 lekara. Deo o zadovoljstvu i moralu počinje na 18. strani. Najzanimljivije&nbsp;stavke:</p>
<ul>
<li>58% svoj moral ocenjuje kao donekle ili vrlo negativan; 80% ih misli da su im kolege&nbsp;takve.</li>
<li>Pre četiri godine, 73% bi ponovo izabrali istu profesiju; ove&nbsp;godine&#8212;-66%.</li>
<li>Doduše, 42% bi medicinu preporučili svojoj ili deci prijatelja&#8212;-2% više nego&nbsp;2008.</li>
<li>Meni najbliže srcu: 60% lekara bi odmah u penziju, da mogu; 2008. to je htelo&nbsp;45%.</li>
<li>Kad se rezultati podele prema uzrastu i polu, najveći pesimisti bili su muškarci stariji od&nbsp;40.</li>
</ul>
<p>Najčešće navedeni negativan faktor bio je strah od tužbi koji tera na defanzivnu medicinu. U top pet bili su još problemi sa naplatom i državnom regulativom<sup id="fnref:1"><a class="footnote-ref" href="#fn:1" rel="footnote">1</a></sup>, ludačko radno vreme, i nemedicinska papirologija&#8212;-triplet koji se svodi na jedan suštinski problem: da biste od državnog osiguranja<sup id="fnref:2"><a class="footnote-ref" href="#fn:2" rel="footnote">2</a></sup> dobili bilo kakvu nadoknadu morati popuniti gomilu formulara, ili sami, ili nekoga da platite. U svakom slučaju, duže ste na&nbsp;poslu.</p>
<p>Ništa od ovog me previše ne dotiče, kao ni bilo koga ko je još uvek na specijalizaciji. Naplatom se ne bavimo, o tužbama ne razmišljamo pošto su za nas još uvek odgovorni nadređeni, a sa radnim vremenom znate koliko je sati kad je skraćenje na <em>80 sati nedeljno</em> od pre 7-8 godina bilo dočekano sa oduševljenjem. Kad se školovanje završi, najmanje zadovoljni biće oni koji su (sub)specijalizaciju birali prvenstveno prema očekivanim prihodima&#8212;-uglavnom Amerikanci sa ogromnim dugovima koje treba vratiti. Na stranu ono da treba stvarno <em>voleti</em> svoj posao ako se isti sastoji iz 50 rektalnih tušea na dan&#8212;-tarifa za svaku proceduru se menja svakih par godina, a ne određuju je lekari već osiguravajuće kuće. Ako vam je poslovna strategija to da odradite bar tri kateteriazacije dnevno da biste ostali u crnom, pa vam Medicare svojim novim cenovnikom smanji prihod za trećinu, počećete da stavljate stentove i tamo gde ne&nbsp;treba.</p>
<p>Zašto su žene i omladina zadovoljniji, ili pre&#8212;-<em>manje nezadovoljni</em>? Pretpostavljam zato što više njih radi sa skraćenim radnim vremenom, na smenu, i za drugog<sup id="fnref:3"><a class="footnote-ref" href="#fn:3" rel="footnote">3</a></sup>, što sve jako podseća na&#8212;-specijalizaciju (osim onog dela o skraćenom radnom vremenu). Ono što bih ja hteo&#8212;-onkologija u nekoj univerzitetskoj bolnici&#8212;-je baš to, sa dodatnim bonusom da vreme mogu da podelim između klinike i laboratorije. Istina, za značajno manje para, ali bože moj. Bitna razlika između nezadovoljnih, razočaranih, o-samoubistvu-razmišljajućih starijih doktora i ostalih je mesto koje novčana kompenzacija ima na listi&nbsp;prioriteta.</p>
<p>A tu je uvek i <a href="http://www.imrmedical.com/whyaustralianz.htm" title="Why Australia or New Zealand?">Novi Zeland</a>.</p>
<div class="footnote">
<hr />
<ol>
<li id="fn:1">
<p>Sa dva kraja: ko zarađuje na procedurama misli da nije plaćen dovoljno, ko ne radi procedure žali se što ne može da naplati onih 45 minuta provedenih u ubeđivanju morbidno gojaznog dijabetičara koji se oporavlja od šloga da prestane da puši; i jedni i drugi bi se sa osiguravajućim kućama najradije obračunali <a href="http://m.youtube.com/#/watch?v=XkUaV9GZDuk&amp;desktop_uri=%2Fwatch%3Fv%3DXkUaV9GZDuk" title="Fight Club, last scene">u stilu Tajlera Durdena</a>.&#160;<a class="footnote-backref" href="#fnref:1" rev="footnote" title="Jump back to footnote 1 in the text">&#8617;</a></p>
</li>
<li id="fn:2">
<p>Nasuprot široko rasprostranjenim zabludama, ovo postoji i bez toga bi devet desetina bolnica, uključujući moju, moglo samo da stavi katanac na vrata. Pogledati Medicare i Medicaid na Vikipediji.&#160;<a class="footnote-backref" href="#fnref:2" rev="footnote" title="Jump back to footnote 2 in the text">&#8617;</a></p>
</li>
<li id="fn:3">
<p>Uglavnom bolnicu. Ovo se u Evropi obično podrazumeva, ali je ovde relativno nov koncept pošto je donedavno većina lekara bila samostalna ili radila u malim grupama, i vodila računa o pacijentima gde god oni bili&#8212;-u ordinaciji, kod kuće ili primljeni u bolnicu. Dobro za kontinuitet, ne tako dobro za vaš privatan život ako imate par jako bolesnih pacijenata.&#160;<a class="footnote-backref" href="#fnref:3" rev="footnote" title="Jump back to footnote 3 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2012/10/06/koliko-su-americki-lekari-zadovoljni-svojim-poslom/">more ...</a>
                </div>
            </article>
            <hr/>
            <article>
                <h2><a href="http://miljko.org/srb/2012/10/04/intenzivno/">Intenzivno</a></h2>
                <div class="summary"><p>Za dva dana će mi se završiti poslednja rotacija na intenzivnoj za ovu (školsku) godinu. Radi se oko 80 sati nedeljno, dežurstva od 28 sati su svaki treći dan, osim poslednje nedelje kada imam sedam uzastopnih 13-časovnih noćnih, pacijenti nam dolaze na ili jako blizu samrti, i često se pitamo da li ih je dokrajčila bolest ili neka naša intervencija, jer im jako malo treba da krenu&#8212;-ili nastave&#8212;-u pogrešnom&nbsp;smeru&#8230;</p>
<p>&#8230;i opet bih pre prošao kroz sve to nego da odradim još jedan mesec opšte medicine<sup id="fnref:1"><a class="footnote-ref" href="#fn:1" rel="footnote">1</a></sup>. Nema trčanja sa sprata na sprat, nema sestara kojima pet puta moramo da ponovimo šta hoćemo od jutarnjih analiza da bi nas u tri ujutru opet pitali da li smo baš sigurni, nema pacijenata kojima je glavni cilj boravka da vide koliko tačno narkotika mogu da iskamče od neiskusnih stažera. Trči se samo za <a href="http://m.youtube.com/#/watch?v=N8QkwED-zU8">kodove</a><sup id="fnref:2"><a class="footnote-ref" href="#fn:2" rel="footnote">2</a></sup>, ne više od dva-tri puta nedeljno, sestre uzimaju i <a href="http://archinte.ama-assn.org/cgi/content/abstract/171/18/1646">više krvi nego što nam treba</a>, a pacijenti su intubirani, sedirani ili toliko zahvalni što su živi da nemaju nikakvih&nbsp;žalbi.</p>
<p>To bar misli većina stažista. Ono što se u stvari dešava je ljudska tendencija da prosečan nivo neprijatnosti u određenom vremenskom periodu vidi kao srednju vrednost najveće i poslednje neprijatnosti, a ne kao površinu ispod krive<sup id="fnref:3"><a class="footnote-ref" href="#fn:3" rel="footnote">3</a></sup>. Pošto prosečno iskustvo na intenzivnoj u poređenju sa odeljenjem izgleda&nbsp;ovako:</p>
<p><em>Ovde će jednoga dana stajati stari&nbsp;grafikon</em></p>
<p>nije teško razumeti zašto se ljudima ono što je u proseku mnogo bolnije sviđa više od rotacije sa par jako loših iskustava koju završavate pod pritiskom diktiranja zaostalih otpusnih listi i uputstava za sledećeg stažistu. Kada retroaktivno pokušamo sebi da objasnimo tu diskrepancu, dolazimo do listi kakva je ona u par pasusa iznad, koja izostavlja činjenicu da ste za tih mesec dana intenzivne svoj van-bolnički život sveli na jedno pranje veša, dva-tri odlaska po namirnice i jedan izlazak na kafu sa jednako iscrpljenim sapatnikom iz druge bolnice (pozdrav&nbsp;Vuku).</p>
<p>Kako god. U sredu uveče mi je poslednje noćno dežurstvo. U četvrtak se&nbsp;šišam.</p>
<div class="footnote">
<hr />
<ol>
<li id="fn:1">
<p>a.k.a. Hotel Sinaj&#160;<a class="footnote-backref" href="#fnref:1" rev="footnote" title="Jump back to footnote 1 in the text">&#8617;</a></p>
</li>
<li id="fn:2">
<p>kod nas je samo dežurna <span class="caps">ICU</span> ekipa obavezna da prisustvuje, mada obično moramo da rasterujemo ljude&#160;<a class="footnote-backref" href="#fnref:2" rev="footnote" title="Jump back to footnote 2 in the text">&#8617;</a></p>
</li>
<li id="fn:3">
<p>ovo je detaljno obrađeno u <a href="https://www.amazon.com/Thinking-Fast-Slow-Daniel-Kahneman/dp/0374275637?tag=duckduckgo-cyberspace-20">Thinking, Fast and Slow</a>&#160;<a class="footnote-backref" href="#fnref:3" rev="footnote" title="Jump back to footnote 3 in the text">&#8617;</a></p>
</li>
</ol>
</div>
                    <a class="btn btn-default btn-xs" href="http://miljko.org/srb/2012/10/04/intenzivno/">more ...</a>
                </div>
            </article>
            <hr/>

        <ul class="pagination">
                <li class="prev"><a href="http://miljko.org/category/pisanije.html">&laquo;</a>
                </li>
                    <li class=""><a
                            href="http://miljko.org/category/pisanije.html">1</a></li>
                    <li class="active"><a
                            href="http://miljko.org/category/pisanije2.html">2</a></li>
                    <li class=""><a
                            href="http://miljko.org/category/pisanije3.html">3</a></li>
                    <li class=""><a
                            href="http://miljko.org/category/pisanije4.html">4</a></li>
                <li class="next"><a
                        href="http://miljko.org/category/pisanije3.html">&raquo;</a></li>
        </ul>
        </div>
    </div>
</div>
<footer>
   <div class="container">
      <hr>
       <div class="row">
        <div class="col-xs-12" id="aboutme">
<p>
    <strong>About Miloš Miljković</strong><br/>
    <p>A medical oncology fellow at the <a href="http://cancer.gov">National Cancer Institute</a> in Bethesda, Maryland.<p><a href="https://twitter.com/miljko">@miljko</a> on Twitter, <a href="https://facebook.com/miljko">Miljko</a> on Facebook.
</p>        </div>
       </div>
      <hr>
      <div class="row">
         <div class="col-xs-10">&copy; 2015 Miloš Miljković
            &middot; Powered by <a href="http://docs.getpelican.com/" target="_blank">Pelican</a>,
            <a href="http://getbootstrap.com" target="_blank">Bootstrap</a>         </div>
         <div class="col-xs-2"><p class="pull-right"><i class="fa fa-arrow-up"></i> <a href="#">Top</a></p></div>
      </div>
   </div>
</footer>
<script src="http://miljko.org/theme/js/jquery.min.js"></script>

<!-- Include all compiled plugins (below), or include individual files as needed -->
<script src="http://miljko.org/theme/js/bootstrap.min.js"></script>

<!-- Enable responsive features in IE8 with Respond.js (https://github.com/scottjehl/Respond) -->
<script src="http://miljko.org/theme/js/respond.min.js"></script>

</body>
</html>